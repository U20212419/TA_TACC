title,text
Utush Kuru,"Unayshi kay shumaq pampachaw papata muruq huk runa, chay runapa shutinshi kanaq: Pablo kuru. Kay runapa warminshi kuyapayllapa kanaq, shipashlla kanaq, chaychawshi achkata wanrakunata runa churikunaq (tsurikunaq), chay warmiqa quwanqanta chakrachaw yanapaq, chaychi runaqa wasinchaw ima aykatapis mana pishichiqtsu warminta. Pablo kurushi hatunkaray chakrakunata charaq (tsaraq). Aruq chakranchaw tutatupita inti hiqankanyaq, chayshi kusichan achkashi kanaq, runa tukurqanshi. Hinashi michaqa kinkillanpaq llapanta munaq, kapuqniyuqshi payqa karqan. Patsa ampikaptin karutashi chakwan maman shamunqanta rikaanaq, chayshi kashunta wikapar waya (wachu) hananman wasinta ayqirqun, niykur warminta wamrankunatapis nirqun pakarinanpaq, papa yurashi rurillanchaw, maman tantiyananpaq, manami pipis kanqanta, niykur wasinta kutikunanpaq, hinayllami. Manashi llumchuyninqa pakakurqunantsu, paypis alli shunqu warmin kaykan. Mamaami papata mañapamananpaq shamun. Mañakuyllapa mama kawan, chay ruranqa mana allitsu, Pablo kuru ninaq. —Payqa mamaykimi, manami chaynaw kankimantsu. Chaynaw kar, pachamananchikta yakunaykaptin, manami yaku kantsu nir, chay yupaymi — ninaq warmin quwanta. Manashi quwanta kaasurquntsu, hina wasinpa punkullachawshi chakwanta shuwararqunaq. —Ay mamaaku chakwanqa llakikurqun. —Mana allimi kayka, llapan kurkuumi nanaykaman, manami kantsu ima mikunaapaqpis. —Lumchuynin rikranpita charirqun, niykur qiñwal rurashqa tiyanaman (taakunaman) hamachirqun, hina mana achachachikunanpaq wasipa tsamtsillanchaw (arwallanchaw) taykachirqun. —Chapakuy mamay, hamakuy —nir —Ay mamaku? —Ninaq chakwan. ¡Llakinaypaqmi hapallay kay, chakwas kay! —Pablo, manami kantsu. Llumchuyninqa llallirqun rimayta ipanta (swiqranta). —Aw mamaku, musyaykanami —chakwan makinqa qasqunman chuqparqun. Llumchuyninqa ruri wasin yaykurqun, quwan ninqanta yarpachakurqan: “Papata mañaptin, manaraq allapakamuraqtsu ninki”, hinashi llumchuyninqa alistarqun hiqna papakunashi, niykur chakwanta makyanaq. 101 —Manami quwan imatapis ninqatsu, kayta apay ninaq chakwanta, hinallaman aywakuy, ninaq. Chakwan aywakurkuptinnaaqa, warmi aywarqun Pablo kuruta ashiq, chay raway haqinqanchaw, papa yurashi ashuchirqun, quwantashi tarinaq millanaypa niraq kuruman tikrashqata. Warmiqa wañuytashi munaq, pampata ashpirqun, wawankunatapis tarirqunaq patsaypa kuruman tikrashqata. Hatun kuru tarirkurkurna, kuruqa qitsitsirqun kaynawpa: utushhhsss, utushhhsss, warmin chaypitana shutichirqun: “Utush kuruman”. Warmi wawankunata llakishqa rikaykur, ruriman pamparqun, niykur allpawan chaparqun. Patsa pasashqa kaykaptinnaqa, kay kurukuna huk niraq kuruman muyurqaarinaq, chayshi kanaq millanaypaq niraq, niykurshi tikranaq pullu pillpintuman, niykur ayqiykarinaq paway-pawayta (ras-raslla). Chay patsapita kanankama wankakunapa papan, utush kurun yaykun, chay kurumi papata qulluchin. Papa muruqkuna chikipakun kay kuruta, chaymi wamrankunata kay Pablo kuru willapa, willapakun alli runa kapakunanpaq, chay Pablo kurupa warmin yupaq allita rurapakunanpaq, chaymi warmi, manashi tikrarquntsu kuruman. Patsa pasashqa kaykaptinna, warmishi llakishqa kaykarqan wamrankunapita, qatiraytashi munarqun, mana atinarnaqa, wayapa (wachupa) chawpinchaw laataraykar waqaq. Chaynaw kaykaptinshi wañuy charqun, hinallanman ichik qapachikuq pishquman tikranaq. Kanan chay pishqu muruq runakunapa yanaqinshi, muñapa chawpinpa puriq, takiyninwanshi utush chanqanta willakun. Chay pishqupa shutinmi Utush pishqu; kurutami mikun; papa mikuq kurukunatami mikun, kikinlla kaykaptin chay kurukunata mikun; pinqakun chay kurukunata mikur, chayshi waqan. Chaytashi tupshanwan tipshin; hina pipis rikaptin, manashi kuruta mikuntsu, qapachakullan qapachakun. Runakuna manashi chakrankunapita manchachipakuntsu. —¡Hinallanman, haqiykuy! —nipakun manchachiqkunata— chaymi shamushqa Pablo kuruta llakichinanpaq."
Wayllukuypa churapanakuynin,"Unayshi huk markachaw, huk musu runa shipash warmitashi munapaq. Chayshi ishkannin aanikarinaq kasarananpaq, hina aanikariyarqan wayllunakarinanpaq ishkan wañunqankama. Manashi taytankuna, ayllunkunapis shipash kasaranta munapakurqatsu, chayshi musukuna rimanakarirqa qishpikarinanpaq. Kay markachaw, kayta rurapakuptinqa, riqipakuq “suwanakuy”. Tinkusalla musukunaqa huk machaymanshi aywakarinaq, apapakunaq: mikuykunata mikapakunanpaq, mana qasachikunanpaq apanaq rakta qatakunata, hina patsa pasaq hunaq hunaq, chayshi ushakaanaq mikunankuna, chaynashi shipashpa yanaqin patsa tsaqaykaptin wasinta aywanaq mikuyta hurqumunanpaq, taytankuna puñunqankamalla. Chaynashi taytan mayarqun yaykunqanta, taytanshi yarpaanaq suwa yaykunqanta, chayshi hachawan wirunaq, suwaqa pampaman ratanaq. Vilata ashinqanchaw manchakaykunaq. Churintashi wañuchinaq, chayshi amata waqapakunaq llapan ayllunkuna. Llakinapakuyarqanshi, chayllaman llakinay charkunaq. Churintashi vilapakunaq, niykur ayata pampapakunaq, chay pampakuymanshi yanaqapakunaq llapan wasin mayinkunashi markanpita. Chaykama, shipash warmin patsaypa ahayashqa shuwanaq waylluyqan runata, payshi manaraq kutiykurqannatsu, imachi pasaykullashqa ninaq. Maynashi pasanaq ishkay hunaqwan ishkay tsaqanapis. Pampakanqan warantin tsaqapitana, shipash machaychaw puñurayashqa, musupa hupayninshi chaanaq, payshi shuntanaq ichik tullukunata pampakanqan hunaqchaw runa mikunqanta, chaytashi apanaq shipash puñunqanchaw. Patsaypa shipashta puñunaykarqashi. Patsashi yañawyaykarqa, chayshi, shipash chaskirqun platuwan mikunata. Chayta mikuykaptinshi, shipash tantiyarqunaq. Tullukunallashi kanaq, mikuy katunqan imashi, hina kuka chaqchapakunqankunashi, chayshi kanaq. Chayshi, shipash tantiyayllapa tapunaq waynanta, ¿imanirmi kanankama patsaypa qipayamushqa kanki? Waynanshi karupayllapa puriq, manashi shipashman ashuykuqtsu. Chaynashi, shipash ayqinaq manchakashqa, qipanmanshi qatiraq waynanpa hupaynin. Hupay ninaq hipashta, manami 103 haqishqaykitsu, qamqa ñuqawan aaninakushqanchiknami imaykamapis ishkanchik wayllukunanchikpaq. Puñunaykaptinshi huklla riqcharqun, niykur tantiyarqun patsa waramunqanta, chayshi hupay illakarqun. Shipash ashirqun huk wasichaw pakakunata pakakunanpaq. Chaychawshi imanawpa kanqantashi willanaq. Hukpita chaakaramuptinnaqa, hupay yapay rikakamunaq, chayshi hupay patsaypa llakishqa shipashta mana haqinanpaq mañakuq, huypayqa amatashi shipashta kuyakuq. Chaynawshi kanaq tsakay-tsakay patsa. Chayshi runakuna ninaq shipash iglesia wasin aywananpaq, chaychawshi, ima ayka kanqantapis willakarimunanpaq. Shipshimi, shipshinshi mañakuq, hupay haqirinanpaq, hupayqa manashi munaqtsu. Kuurapis bindishishkunaq hupay mana wasupananpaq (ahayaachinanpaq). Chaypitanashi, hupayqa shipashpa kurkuntashi yatanaq, hina shipash wañuchirqun. Chaynawpashi hupay aanishqanta huntachirqun."
Ashnuwan tuuru shnuwan tuuru,"Huk patsashi karqan runakuna uywakunatashi rimaqta mayapakunaq, chayshi mayapakunaq taytanchik allimi shunqunwan runa mayamunanpaq. Kaymi kaykan willapan, chakra aruq runapa. Payshi charaanaq makinchaw uywakunata, alli mikuchiq, hinaman kuyaqpis uywankunata. Huk hunaqshi chikunpa punkunchaw taykaanaq, chayshi chaychaw mayanaq, tuurushi ashnuta ninaq: ¡Qampaqa allimi samiyuqniyki (haaniyki) yanasa! Qam ruranqaykiqa ichikllami, manami allaapatsu llamkanki, manami ñuqapaytsu, qamqa allimi hamakunki. Qamtaqa allitami mikachipakushunki, kuyapakushunkimi, manami allaapa aruqta rikaatsu, kaswalllami qam arunki, hina dueñonchik markata aywamuptinraqmi arunki. Manami imatapis rurankitsu, qillamanmi tikrashqa kanki. Hina ñuqata patsa waramuptin takllawan wataman, niykur chayta quyayta qarashqa, rawata (wachuta) sutaa chakrachaw. Ucha ushaptinnaqa utikayniipita patsaypami astaman, manami chayllatsu, inti hiqarkuptinnaaqa, wasinchaw aawash yurashta qarapaakaman, patsaypa chakishqawan qanratashqa qiwata, hina qanran papakunata. Manami chayllatsu, hina qasaq pampachaw puñuu… ¡Qamqa!... ¡Qammi, alli swirtiyuqmi kanki! Ashnuqa tuurupa willapakuyninta mayanaq, chayshi ashnu tuuruta ninaq: ¡Qanmi upa tuurumi kaykanki! Maypapis qamta apapakushunki, manami qam yachankitsu, manami niyta. ¿Patsaypa astachikunqaykipita imatami hurqushqa kanki?... Manami qamta astapakumantsu, llapan uchaykita rikachiptiykiqa… ¿Imanirmi mana alsakunkitsu waqraykipis hatunkaray kaykaptinqa? Imanirmi mana yupachikunkitsu pampata ashpir, llapan uchaykiwan qapachakunkiman, ¡yupachikunkiman ari, chayta rurankiman!... Maa, waray ruranaykipaq willamushqayki: Patrunnintsun mana alli mikuyta waray apamuptinqa muskiykunki, manami kaasunkitsu, ama mikunkitsu… ¡Rikaykunki imanawpa patsa qampaq alli chaamunqa!... Chayta mayarkurshi tuuru yupachikurqun, niykur patsaypa yarparaykaanaq ashnu ninqankunata. Llapan rimanqankunatashi dueñon mayanaq, mana qunqayllapa rimanqankunata. 105 Patsa waramuptinna, patrunnin tuuruta takllawan wataq aywanaq, chayshi tuuruqa patsaypa piñashqa ayrayayman tikrashqa hina kaykaanaq, huqupashi qaparanaq. Quyaytashi tuuru manashi charichikunaqtsu, manami imatapis mayaqtukuqtsu patrunnin ninqanta. Patsa tsakaykaptinna, tuuru puñunanman puñunanpaq qaykunaq, chayshi tuuru qapachakurqun, dwiñantapis waqrayta munarqun. Patsa waramuptinna tuuruqa sasachakurqunshi. Patrunninta chaykur tuuru puñuykanman rikanaq. Tuurushi qiwa qaranqanta manashi imatapis mikunaqraqtsu, patsaypa piñashqashi tuuru kaykaanaq, manami turuqa munashqatsu sharkuytapis. Patrunninqa kwintata qukurkunaq, turushi, ashnu llapan ninqanta kaasunaq. Chayshi tuuru mana kaasurkuptinnaqa, patrunnin yarpaanaq ashnuwan trukamunanpaq. Ashnutashi watanaq yuqunam niykur takllaman wataykunaq. Chay hunaqshi ashnuqa patsaypashi arunaq, mana imaypis arukuq ashnuqa, utikurkuptinnaaqa patrunnin huyupa qiruwan astaykunaq. Chay tsaqayshi ashnuqa wañunaykarna chaykunaq tuuru puñunqanman. Tuurushi puñuq patsaypa laatakashqa. Patrunnin warmintin, hukpitana aywanaq ima rimanqan uywakuna mayapakunanpaq. —Yanasa, tuuru… patsaypa utikashqa ashnuqa rimaq. ¿Patrunninchaw, waray mikunata mikunaykipaq apamuptin, imatataq ruranki? —¿Qam yachachimashqaykita hukpita rurashaq ari? ¡Manami! ¡Manami! ¡Manami! ¡Manami! ¡Manami…ama chayta rurankitsu! Ashnu ninaq —¡Hukpitachi ñuqa uqrashaq chayta ruraptiyki! ¿Imanir? Patrunninta rimaqta mayashqa kaa, qampa hayki. ¿Aw…?... ¿Imatan mayashqa kanki? Patrunninshi warmintan ninaq… Manana tuuru mikuykaptinaqa chawras waray aychakuq runata qayamunki, tuuruta pishtananchikpaq. Aychanta, wakcha runakunata quykushun. Qaranpita sapatunchik ruramushun. ¿Chayta nirqun? 106 ¿Chayta nishaq, ñuqa qamta kuyanqaraykur? Manami ñuqa munaatsu wañuchipakushunaykita, ñuqami kanan yachachinqaata kanan allipaq tikrachishaq, chaymi willakamushqayki, waray patrunninchik shamuptin. Patrunninchik yarpachakunqa, hina yarpachakuptinqa mananami wañuchipakushunkinatsu, payqa tantiyanqa, kawachishunki chakrata aruynaykipaq (uryanaykpaq). —¡Allichi, allichi! —tuuru yarparaayar kutichirqun ashnuta. Manami munaatsu wañuchipakamunanta. Kananpitanami alli arumushaq, llapan kuyakuyniiwan, patrunninchik mana wañuchimananpaq. ¡Allichi! —tuuru nirqun. Ashnuqa ankashyarqun. Chaypinashi, ashnuqa manashi pitapis yachachinaqnatsu, hina yachakun kay patsachaw, kikillanchik yachakunchik imata rurananchikpaqpis, chayta allipaq rurashwan."
Kalishtu Garmendia,"Markachaw, Kashpi llaqllaq, Kalishtu Garmendiapaq, achka huchankunashi kaykaanaq patsaypa piñashqa kananpaq: Alkaldishi chakranta charikuykunaq, chay chakrantashi, aya pampanaman tikrachinaq. Tayta Garmendia musyanaq alkaldi chikinqanta. Payshi ninaq manami, llapan mana alli alkaldipa rurayninkunatashi. Chayshi hustisyata mañakuq, hustisya manashi kanaqtsu, chayshi ninaq, kallpaa ushakanqankama ashishaq. Maa, willapashqayki —ninaq tayta Remigio Garmendia, tayta Anselmota—. Kanan hunaqkama. Shipshi, kanan tuta, kanan patsa pasashqankamana, amata (allaapa) yarpachakurquu… Kay kaway patsachaw shunqunchikmi nanaramun… Hina chayta yachakunchikmi. Kawayninchikqa manami ñuqallanchikpitatsu, hina ñuqanchik kawayta yachakunchikman. Ñawinshi kanaq chuya patsa niraq. Rimanqanpis waqanaypaq niraqshi mayakaq. Chukuyaq makintashi, charikuq. —Ñuqami hanachaw rimushqa kaa, ichik markachaw kay antipita (hirkapita). Taytaami karqan, kashpi llaqllaq, paymi yachaywasiman apamashqa yachakuq. Primaryan ishkay ñiqikamallami yachakunanchikpaq kaq. Alli swirtiyuq karquu, kay markachaw yurimunapaq. Chakra yachaq wamrakuna manami yachaywasin aywapakuqtsu. Taytaapa huk ichik chakran kaq, markapa chimpallanchawmi, raqrapa chimpanllanchaw, chay chakranta wakin runallakunawanshi muruq. Muruq runakunatashi qullqita quq, hina, qullqi mana kaptinqa, ichik qirupita ima aykatapis llaqllaq, lampapa achka charikunqakunatashi ruraq, ichik miisakunatashi. Hinashi, ima aykatapis qirupita llaqllakuq. Huk kuchushi wasinchikpita rikakaq triqu qarwashqanyanta, sara puqunqanta, aawash puqunqantapis ichik chakranchikchaw. Allimi kanaq. Mikunanpaqpis manashi pishiqtsu, qiru llaqllaq wasichaw manami imapis pishiqtsu, manashi allaapa wakcha kapaqkunaqtsu. Taytanshi kapuqniyuq kanaq, hina imanaw kanqanraykur manashi pitapis manchaqtsu. Wasin punkunchawshi qiru llaqllashqa taakunan taakunanpaq kanaq, chay taakuna kaallipa rikakaq. Chaypashi alkaldi chimpaq. ¡Alli hunaq, tayta!, taytaqa chayllatashi ninaq. Chaypapis chimpaqshi Suprefecto nishqanpis. 108 ¡Alli hunaq, tayta!, taytaqa paytapis chayllatashi ninaq. Chaypa Alférez nishqanpis chimpaqshi, ¡Alli hunaq, Alférez!, chayllashi ninaq paytapis. Paykunaqa munapakurqachi, tayta manchakunanpaq, hina, ima aykatapis mañakunanpaq, wakin runakunashi, chaynaw kawayta yachakarqan taytaa, manami chaynaw kawayta munarqatsu. Marka mayin runakuna, wakinshi chakra aruq. Wakinnashi wakcha runakuna taytaaman aywayaq. Aywaqshi chunka, ishkay chunka runakuna. Hinashi llapan marka mayinkunapis wasinman aywayaqshi, paykunashi taytaata ninaq: “Tayta Kalishtu, pushapapakamay, aku llapanchik alkaldita anyapapakamushun” —ninakarinaq. Kalishtu kanaq tayta shutin. Payqa ima aykatapis rurakunanpaqqa mañakuqraqmi. Alli ruray kaptinshi, runakunata ñawpaqman pay pushaq. Payshi munayniyuq kanaq runata anyapakunanpaq. Allishi rimaq. Wakin kutishi anyapakuq, runakunatashi llallichiq, wakin kutichawqa manashi, hina, marka mayinkunaqa, paytaqa, yupachikarinaq. Imatapis mana alli rurakaptinqa, taytaqa chaychaw kaykaanaq marka mayinraykur, pitapis anyapayananpaq. Marka pushakuqkuna achka qilliyniyuq runakunapis, hatun chakrayuq runakunapis amata chiqnipakuq taytata. Taytashi kanaq uman wawyayashqa niraq, payshi kaykarqan llapan huchayuq. Taytaa manashi tantiyaqtsu, manami pitapis kaasuqtsu, allishi kawakuq. Hatunkaray sillón nishqanta ruranaq. Chaytashi punkunchaw churanaq. Chaychawshi taakunaq, patsa chawpi pasaykuqninchawshi yanasankunawan rimaq. “Kaychaw hustisyata munapakunchik” ninaq. “Imayllapis hustisyata tariptinchik, Perú suyunchik hatunyanqa”. Tarikanqami ninaq, hina kushikuq kikillan: “Mana alli ruraqkunata, manami aanipakunmantsu”. Markanmanshi, tihus qishya chaanaq, chayshi pantiyun marka ayawakunawan huntakarkunaq, wakin ayakuna chakrapita apapakamuq. Chayshi umalliqkuna runakuna papaniipa chakrantashi, pantiyunpaq rikapakunaq. Taytaa piñakurqun. Pay ninaq wakin achka qillayyuq runakunapa chakranta charipakutsun ninaq, chay achka qullqiyuq runakunapa chakran hatunkarayshi kanaq, paykunapa chakranshi markakama chaanaq. Umalliqkuna manashi nipakunaq. Paykuna mana musyaq tukuqshi kariq. Chayllachawshi aya pampay qallaykurqun. Nipakunaqshi qanchis pachak sulis nishqan qupakunanpaq, chayqa qulliyrami kanaq. Hinashi ima aytapis mañakuriq: qillqashqa rapikunata, manami qillay kantsu… Taytata pay chiqninqan yupay, paytapis chiqnipakuykarqan. Huk hunaq alkaldiwan ashllinakarinaq (ashanakurinaq), chaymi taytaa kuchilluta llanuyaachinaq, huk formón nishqantawanpis. 109 Mamaanii taytaata, patsaypa piñashqa kanqanta, kaytami nirqun, chaymi warmin waqarqunaq, huyupa charirqun, niykur mañakur: Imatan chay runata wañuchiptiyki qurqunki, karsilmanmi apapakushunki, ñuqakunata mana piñayyuqtapis haqipakamanki. Taytaqa hawkayayqun, hinallawan qawarkunaq. Ñuqa wamrallaraqmi kaykarqaa, tantiyaykamuy llapanta, chayta qanyan yupayllami yarpachakuykaa. Taytami manami kachaykuqtsu dirichukunata nishqan. Chaymi kartakunata qillqayta qallaykunaq, chay kartakunachaw hustisyata mañakuq. Payqa ashiq ichikllapis chakranraykur, kutichikarinanpaq. Kartakunata huk qillqaq runashi ruraq, ishkay sultashi mañakuq, huk karta ruranqanpita. Kartapa ushayninchaw qillqaq runata churanaq: “Kalishtu Garmendia mañakuyninpitami rurashqa. Payqa manami qillqayta yachantsu”. Taytaa ishkaytachi kimsa kartakunata aparqunaq, diputadu runa, ichik suyu nishqanman. Wakin kartakunata, sinadur hatun suyuman aparqunaq. Huk kaq kartata, Perú suyupa umalliqninmanpis apanaq. Trujillo, Lima markakunapa piriwdikukunamanpis kartata apachinaq. Manami pipis kutichinaqtsu. Karta chaykachiq waynashi markaman chaachiq huk kutishi simanapa. Payshi mulan hanchashqa aywamuq. Qipinkunachaw achka kartakunata apamuq. Punku yachanqankunapa aywaq, chaymi taytaa karta apamuq, waynapa qipanta aywaq, niykur ocina de despacho nishqanchaw taytaa shuwaraq, akrayta ushanqankama. Wakin kaq hunaqchaw ñuqapis aywaqmi kaa. “¿Kaykanku karta Kalishtu Garmendiapa?” tapukuq taytaa. Akraq runaqa aqra (uyu) niraqlla runa kanaq, hina alli shunqu runami. Paymi casilla “G” nishqankunachaw kartakunata ashiq, hukpakunata rikaykurnami “manami kantsu, tayta” —Ninaq. Taytaa Ocina de correspondencia nishqanpita, kayta rimarir yarqunaq: Shamuq simanami chaamunqa kartaa niq. Achka wata pasashqa kaykaptinnaqa, piriwdikukuna kutiykachimunqa mañakunqantami, kikillan ninakuq. Huk yachakuq waynata nirkunaq. Manami piriwdikukuna kay niraq anyanakuynata manami kasupakuntsu. Paykunashi umalliqkunata, yanapayllashi yanapapakunaq. Paykunaqa upaallaakuriqshi mana alli rurapakuptinashi. Taytaa hawkayarqun, hawkanarkurnashi, manami pitapis anyapananraykur, huk markapashi aywakunaq. 110 Huk hunaqshi alli kallpachakurkur, pantiyun tikrashqa chakraman muruq aywanaq. Chay chakranchaw manashi pitapis pampakuqraqtsu. Chaytashi rurarkunaq wakin runakuna ninanpaq: chaymi chakraa. Chayraykurshi, pulisiya munisipal nishqan, subprefecto nishqan kachaykunaq. Ishkay hunaqshi karsilchaw wichqaraakunaq. Mayshi qillqashqa rapikunaqa rurayashqana, chakranshi dueñoyuqnashi kaykaanaq, chayshi Munisipalidad nishqan, dueñon kanaq. Sindico rentaspa nishqanwanshi taytaa rimaq aywaq; kay runaqa, kahun qillay churankunqanchawshi kichaykuy ninaq: “Hawkayay Garmendia, manaraqmi qillay kantsu. Qillayta tarirkurqa, haqaykita qupakushqaykimi”. Taytaa hwisman ishkay mañakuytashi apanaq. Chunka sulis chanintashi ishkan mañakuyninpita hwis mañakuq. Hwisshi ninaq yanqami mañakuykan. Taytaa mananami kuchilluta, formón nishqantapis llanuyachinaqnatsu. “Llakikuypaqmi, kaynaw rimay —ninaq—, manachi llapan chiqnipamanqankunata wañuchinata munapakunman”. Mamaami huk ichik mankachaw qillayta churanaq, chayshi wasipa qullqachaw pakaraanaq, qillay llapan documento nishqanchaw ushakarqun. Suqta watachaw, hina qanchis watana, chakran apakanqarinpitana, taytaaqa haqanta mañayta utikurkunaqna. Awkisman muyurqun. Nanarishqanami kanaq chakran apakanqarinpita. Yarpaanaq aywayta, Trujillo markata, hinaman Lima markaman chakranraykur; manashi qillaynin kaqnatsu. Chaynashi, yarpachakunaq llapan ruranqankunata. Hina manashi aywanaqnatsu, hapallan, kikillanpis, mana piyuqwanpis kar, manachi kaasupakunmantsu. ¿Pitataq kaasunanpaq niykunman, hina imanawtaq hustisyata mañakunman? Chakrannashi pantiyunman tikrashqana kaykaanaq, chaychaw ayata pampapakuq. Taytaa rikaytapis munaqtsu. Paymi ninaq: ¡Ñuqatanawmi chaychaw pampapakushqa! ¡Qam, hustisyaman kriyinkitsu! Paymi runa mayinkunapa hustisyata ashiq, hina kanan, kikinpaqpis hustisyata tarirqatsu. Kikinmi mana yachakunqanta willakuq. Achka qillayniyuq runakunatashi, achka chakrayuqkunatapis chiqniq. Ñuqa hatunyarquu chaychaw. Taytaapa qiru llaqllanan wasillan kapunaq. Ñuqa kallpacharquu, taytaata yanaparquu qiru llaqllayta. Chay marachaw, manami allaapatsu wasita rurapakuqtsu, ishkay watataraqmi huk wasita rurapakuq. Punkukunatapis alli rurashqami kaykaanaq. Miisa, taakukunatapis manashi allaapatsu rurapakuqtsu. Allaapa qillayniyuq runakunashi kahunwan pampakaarinaq, manashi allaapa wañupakuqtsu. Marka runakuna, 111 ayankunata hakuwan pillushqashi, hina watuwan wataykur pampapakunaq. Chaynawllashi chala markachawpis runa wañuptin pampapakuq. Taytaa mayaqmi qillayniyuq runa wañunqanta, chaymi payqa kushikuq chay ayapaq. Achka qillayniyuq runa wañuptin taytaa kushikuqmi. Ayapa kahunninta rurapakunapaq nipakamaq. Kushikuqmi imallapis rurapakunapaq kaptin, hinaman chiqnikuq, runakuna wañuptin kushikuqmi. ¿Manami pikunatapis wañuptin kushikunkimantsu? Mamami chay niq, llapanchikmi wañushun, hinamanpis yayachikkunatapis, mamachikkunatapis mañakushwanmi. Ishkaymi llapan kallpanchikwan siruchuta, sipilluta, lihakunata, hina klawukunata ayapa kahunninta ñuqakuna rurapuqmi. Ramrash qirupita kahunkunata rurapakuq kaq. Yuraq niraqmi rikakaq. Wakinqa nishqallata munapakuq, wakin kaq manami munapakuq, caoba nishqan niraqta, yana niraqtapis, hanaman chilapyananta munapakuq. Ayaqa hina uchkuchaw ismukunqachi, hina wañushqa runapaq kanmi munayninkuna. Huk kutishi, wasichaw, markachawpis hatun raymi karkunaq. Huk markayuq runa, tampu (tiyinda) kichanaq, kimsan tampukunapita allishi kanaq. Chaymi ñuqa taytaawan ishkay killachawraqmi mostrador nishqanta ushapakushaq. Tampu bandawanmi kicharkunaq, runakuna rimayaq tampu alli aywanqanta. Wasichaw chay qillaywan ima aykatapis rantikurishqa kaa. Taytaa qillayta ushakachinapaq qumarqan, chay qillayta ima aykachawpis ñuqa ushakachinaapaq munanqatsu. Makiichaw achka qillayta rikaarirquu: ishkay sulis nishqanta. Patsa pasashqa kaykaptinna, kichanqan tampu wakin tampukunata illakachirkunaq, hatiranqanchikkunapis saqpiyarkunaq (ratashyarkunaq), llapan qunqakarkunaq. Ishkay sulis charanqa, Eutimia shipashmi ushakaachishqa.Kay shipash ramrash raqrachaw aanipaamashqa. Chayallatami yarpaykaa. Niykur, mananami imatapis mañamashqanatsu. Ishkay sulta chaskimashqa, wakcha kayniipitami. Qiru llaqllaq wasichaw, huk killachaw, huk wawulta, huk miisa, kimsa taakunata rurapakuq kaq. Chayllata rurakuq kaq. Taytaa manami shumaq ruraqtsu. Unaymi, taytaa, qirukunata shumaq llaqllaq, ruranqankunata chillapyaachiq; alli rikakaq llapan ruraynin. Niykur, mananami imatapis qukuqtsu, ima niraqllatapis ruranaq. Chayllaman hukpita willakaramurqan aya kahunninta rurapakunapaq, chay ayaqa tayta chiqnikuq runa kanaq. Kayta rurananchikpaq chunka sulta mañakuriq kaq. 112 Taytaa hukpita kushikunaq. Paymi ninaq: “huk chiqnimaq runa wañurqun”, chunka sulis ishkayninmi llapan kallpanchikwan arupakuq kaq, mamallaami mañakuq (risakuq), ichik sipilluwan yarqunqanta kuyapapakuq kaq. Chayllachawmi ushaq. ¿Kaychaw kaway? Manami allitsu kanaq, wañuywan kawapuq kaq. Llakinaypa niraq kanaq. Chakaypa kimsa patsa imatsun taytaa hatun rumikunata pallaq, niykur bulsillunman winaq, sapatunta pipis mana riqchananpaq hurqukuq, niykur umpukashqa niraq alkaldipa wasinta aywaq. Apanqan rumikunata wasi hananman yanqa wikapaq, chayshi tihakunata pakiq. Niykur wasinchikman paariy paariy kutiq. Wasi rurinchaw kaykaptinnaaqa manashi achkipakuqtsu, pipis mana musyananpaq. Kikillami asikuq. Asikuyninqa uywapa waqay niraqnin kanaq. Raatushi asinaq, runa yupay, raatushi manchariyniraq asikuq, chayshi llakikuypa niraq kanaq. Hawkayanaqshi, hina kimsa hunaq, alkaldipa wasintashi taaparapakuq. Alkaldi millanaypa niraqtashi, ima aykatapis ruranaq, manami musyapakuqtsu pi ruranqankunata, manami musyapakuqtsu pitapis tumpapakunanpaq, rumi saqmanqantaqa. Taytaa musyarqanami, manami pipis taaparaqnatsu alkaldipa wasinta, chaymi hukpita kutiq tiha pakiq. Chayta ruraq kutirir kutirir. Niykur, Subprefecto, Alférez, Sindico de Gastos nishqakunapatapis tihan pakiq aywaq. Wakin chiqniq runakunapa wasintapis aywanaq tihan pakiq. Manashi pitapis tumpapakuqtsu. Pusaq chiqnikuq runakunashi yarqapakunaq wasinkunata taaparaananpaq; manashi pitapis taripakunaqtsu. Taytaa yachakarqun tiha pakiyta. Hunaqpanashi, kaallipa uranpa puriq. Tiha pakinqankunatashi minkaykuna hanaman yapay yarkachiq (yarkutsiq), tiha pakishqakunata hukwan trukapakunanpaq. Tamyaptinqa allishi kanaq taytaapaq. Chayshi amata chiqniq, runapa wasinman atipaq, chay runashi kanaq: alkaldi, yakushi wasinman yaykuq, chayshi alkaldita llapan ayllunkunata ushmaq. Yakushi puñunqanman yaykuq. Makinshi alli tantiyanaq tiha uchkunanpaq. Mayapitashi alkaldi wañurqun. Wakin runa nipakuq, kuchi aychawanshi tsakapakunaq. Wakin kaq runa niq, amata chiqniq, chiqnipaqkunata chaywanshi wañurqun. Taytaata qayapakunaq ayapa kahunninta rurananpaq. Taytaa pushamarqan ichik watuwan ayapa tupunanchikpaq. Ayaqa hatunkaraymi, patsaypa wira kanaq. Taytaa ayata rikaykurqa kushikuqmi. Payshi kanaq wañuy yupay. 113 Pichqa chunka sulista kahun rurananpaq mañakurqan. Ayapa ayllunkuna taytaata niq achka chanintami mañaykan. Taytaa tapuyninta kutichiq; paymi ninaq: kahunmi hatunkaray rurakanqa, ayaqa hatunkaraymi, patsaypa wirayashqa kaykaanaq, chaymi rurakaykan alli alkaldi mikunqanta. Chayraykur, chay chaninta taytaa manana niq. Kahunta ima niraqllatapis rurapakushqa kaa. Ayata pampakuykaptin, taytaa huk kuchus wasita taytaa rikaraq, ayata uchkuman hatipakuykaptin payqa ninaq: “Chakraa charikunqaykita kanan mikuy, mikuy, qanra”. Niykur manchanaypaq asiq. Chaypinqa wasikunapa tihankuna pakiq, hwispa wasinman aywaq; pay hwis wañunanta munaq, ruri uchkuman yaykunanpaq. Wakin chiqnipaqkunata wañunanta munaqpis. Chay patsapitana taytaa pitapis chiqniq, wañuyllaman, yarpachakuq. Mamallaami risakuq. Ñuqana Ewtimyawan raqra uranpa puriq. Hina, ñuqatapis amata nanamaq taytaata ruranqankunata. Taytaa alli kuyakuy runami kanaq, chaymi warmin kuyaqpis yanapaqpis churinkunata, yanasankunata; wakin marka masinkunata washakuqmi. Markantami kuyaq, runakunashi markanta qipayachimuyashqa. Mushuq alkaldi yaykunaq, chaymi mamaanii allimi ruranqanqa kay runa niq. Taytaapa shunqun kushikuqmi. Paymi ishkan hunaqllami chaynaw karkunaq. Mushuq alcalde taytaata ninaq: Manami kantsu qillay haqaykita qupakunaqpaq. Mushuq alkaldiwan ninakarinaq: Ayapa kahun ruranqayki amatami mañaykanki; qanmi marka mayinchikkunata ima aytapis nikaykachanki. Kayshi huk niraqnashi kaykaanaq. Marka runakuna manami taytaaman aywapakuqtsu washananpaq. Umalliqwan ashinankunqanpitana manashi runakuna aywapakuqtsu. Taytaa mushuq alkaldiwan ima aykatapis ninakurinaq, chayraykur taytaata chunka pichqa hunaq karsil apaykurinaq. Hina karsilpita yarquptinnaaqa taytaata yachachipakunaq, mamawan hukpita alkaldiman aywananpaq, haqanta mañakurinanpaq, chaskinanpaq, hina waqapakunanpaqpis. Taytaa piñakurqun: ¡Chayta manami imaypis rurashaqtsu! ¿Imanirmi ñuqa upaallaakushaq? ¡Hustisya manami limusnatsu! ¡Ñuqa hustisyata ashishaq! Patsa pasarqun taytaa wañurqun."
Ñuku kurushi,"Unayshi, huk kutishi patsachaw, hanan patsawan kay patsa, kayllachawshi kaykaanaq, chayshi ishkan tarinakurinaq, chay tarinakurinqanchaw, achka runatashi wañuchipakuq. Chimanes nishqan markachawshi huk wakcha hapallan warmi yachanaq, chayshi mikanaykar puriq, manashi piyninpis yanapaqnin kanaqtsu chaku rurananpaq, wakinkunata rurananpaqpis. Mikuykunata mikunanpaqpis ashiq. Huk hunaqshi, yukapa rapranchaw, chilapyaqta imatachi rikaanaq. ¿Imaraq chayqa? Nir, warmishi yarpachakunaq, niykurshi wasinman aywanaq. Puñuykaptinnashi muspayninchaw chay chilapyanqan kuru kuyunaqshi, kawaykan yupay (kawaykaqnawpis). Patsa warashqa kaykaptinnaqa aywanaq ashiq, chayshi achkunaq, niykur yukapa rapranman pillurqun apakunanpaq. Ñuku shutichiyarqun, chaytashi wawan niraqta charanaq. Huk puyñuman hatiykunaq mikachinanpaq. Yuraq kuru niraq, Ñuku rikakaq. Simananta Ñuku puyñu hunta wiñanaq. Warmishi hukpita hatunkaray puyñu ruranaq, chayman kuruta churanaq. Simananta, hukpita puyñu huntana kaykaanaq. Warmi mana imanpis kaykaptin aruq, kuruta mikachinanpaq; kurushi amata mikunaq, mikuqpis. Kimsanata Ñuku ninaq: —Mamay, aywaykaa challwa ashiqmi. Tsaqaypashi, mayuman aywarqun, mayupa kuchunninman chachararqunaq, chayshi yaku harkarkunaq. Challwakunashi mayupa kuchunninman pintikachayta qallaykunaq. Patsa waraykaptinnaaqa, mamanshi chaanaq, payshi balayman llapan challwakunata shuntanaq. Chaypinashi, mikunanpaq mananashi pishinaqtsu; shipshimi warmi, wawanshi mayuman aywapakunaq; charirkurshi achka challwakunata, niykur balayninman winapakuq. Runakunashi qipankunaman rimaqta qallaykunaq: —¿Imanawpami chakwan achka challwata mikunanpaq kanan tarin, pasaq killa manami tariqtsu mikunanpaq? —Tapukuqshi aywarqarinaq. —¿Imanawpami chay challwata tarinki? 115 Warmishi mana imatapis tapunqanta kutichiqtsu. Achka patsa pasanaq, chakwanpa marka mayinkuna manashi ima mikunanpaqpis kaqtsu. Manashi challwakunapis kaqnatsu. Ñuku wawanshi llapan challwakunata harkanaq. —Chayshi Ñuku mamanta ninaq: —Mamay, runakunata niy kayman challwakarinanpaq. Mamanshi aywarqun runakunaman willaq. —Ñuku wawaqa hanachawmi challwakamuykan, paymi qayakamanchik llapanchik challwakamunanchikpaq. Chayraqshi runakuna, chakwan ima ruranqanta riqipakunaq. Chayshi achka wata alli yachapakunaq, manashi mikuy pishiqtsu, chayllaman Ñuku amata winanaq, manashi mayuchaw aypaqnatsu. Chayshi mamanta ninaq: —Mamay, kanan aywakuunami, kay patsachaw, llapaykita yanaparquunami, manami mikunaykipaq pishinqantsu, runakunami yanapashunki. Hana patsata taqyachimushaq (tsarapaamushaq), hanaman mana hukpita ratamunanpaqpis. Chakwan llakikunaq, wawan uqrapakunqanta yarpaanaq. Niykur Ñuku pampaman chachaykunaq, niykur wicharirqunaq hanan patsaman shumaq taqyachinanpaq, kanankamashi chaynaw rikakan. Chakwan karuta rikaykurna waqanaq. Chakaypashi wawanta hanachaw chillapyanqanta rikaq. Chayshi Vía láctea nishqan kaykan, chayshi tsaqay tsaqay chakwanpa shunqun kushikun wawanta rikaykuptin."
Sarapa willakuynin arapa willakuynin,"Unay unayshi mikuykuna pishiq, manashi kaqnatsu ima mikuykunapis kay patsachaw. Runakunashi wiqi kuru niraq puriq, manashi kallpanpis kaqnatsu. Quetzalcóatl nishqan llakikurqun, chayshi mikuyta ashiq aywarqunaq. Mikuyta ashinaq, hukpita ashirqun, manami tarirqatsu; tsaki qiwata, tsaki allpatashi tarinaq. Hana hirkakama yarqunaq, niykur ura raqrakunamanpis yarpunaq, llapan kuchuta rikapakunaq, manami imatapis tarinaqtsu. Rumillashi kuchkuy ushashqa kaykaanaq. ¿Imanawpataq, maychawtaq runakunapa mikuyta tarimuuman? Chaynawpashi yarpachakunaq, chayshi huk puka anwaqshuy washantsu, hatunkaray sarata apanaq. —Puka anwaqshuy kuru ¿Maychawtaq chay sarata tarirqunki?, tapurqun Quetzalcóalt nishqan. —Chayta, kikillaami musyaa, manami pipis willamantsu. —¿Manatsun, Quetzalcóaltwanpis? —Hina, qamta willaykuptiykipis sara maychaw kanqan, manami chaykunkimantsu. Chaypa yaykunan kichkimi, chay willapanqa manami yanapashunkitsu, —puka anwaqshuy kuru ninaq. —Yanapay ari, runakunami wañunqa mikunaypita. —Allichi qamraykur willamushqayki: sara, Montes de los Sustentos nishqanchaw kaykan. —Aku, yanaqamay ari —ninaq Quetzalcóalt. —Yanasan tikraptiyki apashqayki —puka anwaqshuy kuru ninaq. Quetzalcóalt yana anwaqshuy kuruman tikranaq. Naanishi kanaq sasa puriyshi: hanapashi wichapakunaq (witsapakunaq), urapashi aywapakunaq. Hachapa rapran hananpa chimpapakuq, rumi-rumishi aywapakunaq… Manashi yaku upyapakunaqpaq kanaqtsu. Chaynashi karuta chaykurnaqa chimparqarin kichki túnel nishqanpa, chayshi Monte de los Sustentosman apanaq. Chaychawshi, achka sara kaykaanaq. Kanaqshi: qarwash sara, chay sarashi inti niraq chillapyaq; kanaqshi yuraq sara, chayshi kay sara quyllurkuna niraq chillapyanaq. Anqas sarapis, kanaqshi, kay sarashi, manaraq patsa tamyaptin yupay kanaq. Puka sarapis kanaqshi, chay sarashi inti hiqaykaptin patsa niraqshi kanaq. 117 Quetzalcóalt, wakin sarakunata pallanaq, niykur kay patsaman runakuna mikunanpaq apanaq. Runakunata mikachirqunaq, chayshi runakuna allaapa llapan shunqunwan yupachikurqarinaq. Hukpita, Quetzalcóalt, Monte de los Sustentos nishqanman kutinaq; chaytashi apakunanpaq watuwan watanaq; Monte de los Sustentos nishqan amata lasaq. Chayshi tayta illapata yanapananpaq mañakuq, Monte de los Sustentos nishqanta rachiriykushun apashimanaykipaq ninaq: —¿Imanirmi kay shumaq chakrata rachirimushun? —Tapunaq tayta illapa. —Runakunata mikachinapaq. Chayshi hatunkaray illapa chillapyaqkuna, Monte de los Sustentos nishqan mayakunaq, chayshi rachiy ushapakunaq. Quetzalcóaltta, yuraq sarata, qarwash sarata, anqas sarata, puka saratapis, puka anwaqshuy kurukuna qutu rurayta yanapanaq. Achkashi sara kanaq, chayshi Quetzalcóalt yarpachakunaq, manami llapanta qutushqa sarakuna apayta atipanarquntsu. Chayshi tamyata qayanaq, niykur ninaq: kay sarakunata mashtarillay kaypapis maypapis. —¿Imanirmi saraykita mashtanayta munaykanki? —Tapunaq tamyaqa. —Runakuna sarata murupakunanpaq, mana mikuy imapis pishinanpaq. Chayshi hanan patsachaw rikakaq: chillapyaq illakunashi, chaynawtashi mayakaq tamya; tamyaqshi mantsakay niraqshi. Chay tamyamunqanwanshi mayukuna Monte de los Sustentos nishqanchaw rikakamunaq, tamyanqanwan yaku, sarashi mashtakaanaq. Chay patsapitanashi kanankama runakuna sara uryapakun. Manami mikanapakunnatsu."
Rumi tsaquq runa ashnukunawan una ashnukunawan,"Rumi tsaquq (rumi hurquq) runa ishkay ashnukunawan, rumin qipishqakama, naanipa yarpunaq. Runashi naanipa ashnukunata pushaq. Chayshi yanqa chaykarinanpaq, ashnukunata huyupa wiruq. —¡Aku ashnukuna, yanqa aywashun! ¡Ama qilla kapaakuytsu! —ninaq patsaypa piñashqa. Runashi qilla uywakuna chararanqanpita, tayta Yayanchikta willapaq. ¡Papaku Yaya! —Manami kay niraq uywakunata rikashqatsu. Kaynawpaqa, manami imatapis rurashqatsu, ninaq. Naanipa ayawapakuykaptin, huk kawalluwan tarinakurinaq. Kawallushi shumaq qiwata mikukuq, rumi tsaquq runa ashnunkunawan amatashi piñakunaq, chayshi ninaq: —Yuraq kawalluta rikapakuy, patsaypami wira kayqa, allimi shaaran. ¡Chaymi kaykan achka kallpayuq, kuyayllapa alli kawallu! —ninaq runaqa, hukpita ashnukunata wiruykurqan, hukpita ninaq: —¡Qamkunaqa millanaypaq, upa niraq, mana kallpayuq kapakunki! ¡Hanaman manami imatapis musyapakunkitsu! ¡Katay, katay!, nirshi ashnunkunata wirunaq. Chayshi huk ashnu nanachikurkunaq, qipaman muyurkur, Rumi tsaquq runatashi, ninaq: —¡Ima kaykan! ¿Manatsun yarpachakunki? Mana mikuuni, patsaypa utikashqa chararapaakamanki; manami amata aruchipaakamanki, llapan uchakuna ushanqakama. —¡Niykur ñuqakunata shumaq rurapakunapaq, aywapakunapaq munanki; hinallanman ñuqakunata amata wirupakamanki! ¡Qampaq yanqami ashillikuy (ashaykuy)! —Nirqunaq huk kaq ashnu— ñuqakunata alli mikushqa kawalluwan tinkuchipakamunaykipaq, ama upa kaytsu. Ama, ñuqakunata pishikachipakamaytsu, imanaw kanqanchikta. ¿Manatsun qam ñuqakunata allita mikachipakamunkiman? ¿Ñuqakuna qamraykur arupakuu? “Kapatas allita ruraptin, wakin runakunami, allimi arupakun”."
"¡Ama wañuchimaatsuntsu, niykuy!","Patsa waraykamuptinshi, chaachipakunaq. Kanan patsa warashqanami kaykan, payqa chaychawraqmi kaykaanaq. Huk qiruchawmi watashqa shuwaraykaanaq. Amatami kuyuq, manami shumaq karaqtsu. Maa ichikllatapis puñuykushaq, hawkayaanapaq ninakuq. Manashi puñunaqnatsu. Mananashi mikanaqnapistsu. Mananashi imatapis qukuqnatsu. Kawayllatashi munaq. Pitaq yarpachakunman unay kanqanta, chayqa pampakashqana, qunqakashqanami kaykaanaq. Chayqa Tayta Lupe wañuchinqanmi kaykaanaq. Mana kaqllapitami wañuchirqunaq. Payqa wañuchirqun chay runata, mana alli rurayninpitami. Payqa chaytami yarpaykarqan. Tayta Lupe Terreros, Rumi punku dueñonshi kanaq, kumparinshi kanaq. Payshi Juvencio Nava, chayshi kumparinta wañuchirqunaq. Kumparinshi uywa qiwata mikunanta manashi munarqatsu. Punta patsatashi kallpachakunaq (aguantarse nishqan) kumparinraykur. Uywankunatashi hukpakama wañuqta rikaq, usya patsaraykur, kumpanrin tayta Lupe Terreros manashi paypa chakranchaw uywa mikunanta munaqtsu. Chayshi qincha chaparanqanta pakinaq, niykurshi llapan uywankunata chayman yaykachinaq alli qiwata mikuchinanpaq. Uywankunashi patsaypa aqratashqashi (uyuyashqa) kaykaanaq. Chay rurayninpitashi, tayta Lupe Terreros amta piñakunaq, payqa huk kachakarqun, qinchanta chapaq, mana Juvencio Nava, kumparin, hukpita uywankunata qinchanman mana yaykachinanpaq. Chayshi hunaqpashi qinchata chapakuq, tsaqaynashi kichakanaq. Uywankunashi chapanqanman laqaraykaanaq. Uywashi shuwaraanaq qinchaman yaykapakunanpaq. Kay uywankunashi, unayshi, kumparinpa qiwanta muskiylla muskipakuq, manashi mallipakuqtsu (llamipakuqtsu). Payqa kumparinwan, Lupe Terreros, ima aytapis ninakariqshi, manashi shumaqtsu rimapakuq. Huk kutishi, tayta Lupe Terreros ninaq: —Maa Juvencio, hukpita uywaykikunata qinchaman yaykachipakuy, wañurichishaqmi. Pay kutichirqun: —Maa, tayta Lupe, manami ñuqatsu huchayuq kaykaa, uywakunaqa alli qiwatami ashin. Paykuna manami musyapakuntsu. Uywata wañuchiptiyki rikaanakushunmi. “Huk nuwillutashi (novillo nishqantashi) wañuchinaq” 120 Kayqa kimsa chunka pichqayuq watanami pasashqa, marsu killa uranchawmi hina abril killachawmi kaq, ñuqa hachakuna pakarakuq puriq kaa. Raymipis chunka waakakunata quykunqantapis manami yanapamashqatsu. Wasita karsilpita yarqunapaq chariykachishqa. Manami chayllatsu, ichik charanqaakunatapis quykushqami, mana qatiramaananpaq. Paykunaqa qatirapakamaqmi. Chaymi churinwan yachakunaapaq shamushqa kaa, huk kaq chakraman, lluychupa shukshunman nishqanman. Kananqa paytashi ashipakunaq; payqa manashi pitapis shuwaraqnatsu. Yarpachakuqshi, runaqa qunqashqanachi ninaq. Maynami patsa pasashqa kaykaanaq, kaychawchi hawkalla wañukushaq ninaq. “Chaytashi yarpaanaq, maynami awkinman tikrashqa kaa. Mananami pipis wasupaamanqanatsu (piñachiyaamanqanatsu)”. Runapa chawpillanchaw aywarqun, manami imatapis rimaqtsu, rikran shawarashqa. Patsa warayshi yañawyaraq (ampillaraq) kaq, quyllurkunallaraq rikakuq. Wayrashi shumaqllapa puukanaq, chayshi allpata wawyanaq, hinaman runa ishapanqanwanpis naani asyanaq. Niykurshi runa pushanqankunatashi rimayta munaq. Munaqshi kacharkarinanpaq hina aywakunanpaq, chaytashi munaq: “Waynakuna, ñuqapitapis manami wañuchishqatsu”, chaytashi niyta munaq, hina upaallaakuqshi. “Ichikllata aywaptinchi paykunata ninarishaq”, yarpaanaq. Rikayllashi rikaq. Kanan runakunapa laadunman aywaq. Upaallaaquqshi, kacharkarinantashi, munaq. Runa manashi uyankunata rikaachikuqtsu, yana qipiniraqllashi rikakaq paywan aywanqankunaqa. Ichik rimaykaptinshi, wakin runakuna manashi mayapakuqtsu, chayshi ninaq: —Ñuqaqa manami pitapis wañuchishqatsu kaa—, chaytashi ninaq. Hinallashi llapan kaykaanaq. Runakunaqa manashi imatapsi mayapakunaqtsu. Runakuna manashi kikinkunapura qaqllankunallatapis manashi rikapaakuyaqtsu. Hinallashi puñunqan yupay aywapakunaq. —Kaychawmi kaykan, runa ashinqayki, tayta kurunil. Punkuchaw shaakurinaq. Payqa chukunta makinchaw charaanaq. Maa pillapis yarqamunqachi nir. Manashi pipis punkuman yarqurqatsu, rimanqanllashi mayakaq. —¿Pi runa? —Tapurqun. —Lluychupa shukshunta yachaq, kurunilnin; qammi ashiq kachapakamushqa kanki. —Maa tapuy: Guadalupe Terrerosta riqirquntsu. —Guadalupe Terrerosta riqishqankitsu. —¿Tayta Lupe? Aw. Payta riqishkaami. Wañushqanami. 121 Chaynashi ruripita rimaq runa, huknawpanashi rimarqunaq: —Musyaykaanami wañunqanta —ninaq. Hukpita rimayta qallarkunaq. Huk runawan rimanqan yupayshi mayakaanaq. —Guadalupe Terreros, chaymi, kanaq. Hatun wiñarkur taytaata ashishqa kaa. Payqa wañushqanami kaykan nipakamarqan. Sasami ñuqanchikpaq manana taytanchik kawaptinna, shumaq sapichakunachikpaq alli runa kananchikpaq. Chaynawmi ñuqapa kawaynii karqun. Ruripita rimanqan mayakarqun punkuchawwan rurichaw. Chaymi nirqun: —¡Apakariy, niykur wataykariy huk qiruman. Nakachipakuyraq, niykur wañuykarachiy! —¡Kurunilnii, rikaraamay! —mañakurqun payqa—. Mana allinami kaykaa. Kikillaami wañukushaq. ¡Ama wañuchimaytsu ari! —¡Apakariy! —Hukpita mayakarqun, ruripita. —Maynami chaninta qurquunami, kurunilnii. Achkanatami, allaapanami chaninta qushqa kaa. Llapantami charikarkarinna. Manami imatapis charaanatsu, llapantami apakarishqana. Pakarashqa chusku chunka wata. Shunquu imaypis manchariq. Maychawpis, wañuchipakamanqachi nir. Manami kaynawpa wañuyta munaatsu, kurunilnii. Haqiraman tayta Yayanchik pampachaamanqanchik. ¡Ama wañuchimaytsu ari! ¡Qam niy, mana wañuchimaatsuntsu! Hukpitashi, ruripita rimarqunaq: —Wataykariy, niykur shinkanqanyaq upyachipakuy mana wala (bala nishqan) nanachinanpaq. Chayshi llapan upaallakarkunaq. Kutachawshi mayaranaq. Justino, churin chaanaq. Justino churin hukpita aywakunaq. Achka kutishi shamunaqpis aywanaqpis. Ashnupa washanman chaqnanaq (liyanaq). Shumaqshi watanaq; naani aywanpa mana ratananpaq. Runkuman umanta (piqanta) qatiykunaq mana rikakananpaq. Niykur aywakarirqan. —Llumchuyniyki, willkaykikunapis kanan ankushunkichi —chayta nir aywaq— Uyaykita rikar, manami paytsu nipakunqachi. Mancharinqachi. Kuyuti (coyote nishqan) imachi mikurqun ninakaarinqa. Uyaykita rikaarir amata wala (bala) yaykunqanpita."
Atuqwarku,"Atuqwarkumi manchariypaq niraq. Chaypa karitiira nishqan aywan, karitiiraqa, pillushqa yupaynirqami kan. Ichik yaykunan yarqunanpis qirullapita rurashqa kaykaanaq. Chakapa rurillanpa manchariypaq niraq mayu aywan. Wallaqa mayu, hatunkaray rumikunapa chawpillanpashi aywan. Huk markayuq runa hanaman rikaptinqa, atuqtashi kunkanpita shawayarashqata rikan, runa llaqllanqan yupay. Huk kutishi michiq markaman, wamaq niraq, uywa chaanaq. Chayshi yuraq, paqu, hatunkaray kanaq. Yuraq qara niraqshi (gringo) kanaq. Manashi pipis maypita shamunqanta musyaqtsu. Musyapuqshi wallpata suwakunqanta, ichik pachukunatapis (ashkashkunatapis) mikunanpaq suwakunqanta. Payshi chay machaykunachaw yachaq. Llapanshi musyapakunaqna, chayshi manchapakunaq. Atuq nir shutichipakurqan. Chaychawshi yachanaq Maryacha shipash. Kuyayllapa alli shunquyuqshi kanaq. Payshi amata manchaq, atuqta. Huk kutishi michinqanpitana kutiykamuptin, kichki naanichawshi atuqwan tarinakurinaq. Manashi chayta yarpaanaqtsu. Maryacha patsaypa manchakashqa maypapis ayqiyta qallaykunaq. Atuqta rikaykurnashi qipanman aywaykanqanta, naanitashi pantarqunaq, niykur rurimanshi ratanaq. Qipantashi atuq rikaanaq. Atuqqa patsaypa utikashqa kaykaanaq, manashi yanqallatsu kallpachakurkunaq. Atuq aychan harkaykur kushikuq, manami kanantsu, maypapis qishpipakunanpaq. Payshi atuqpa makinmanshi rataykunqa. Michiq shipash manashi tantiyarqatsu. Niykurshi qapachakurqunaq, hinallamanshi ruriman hiqarpurqun atuq charinaykaptin. Atuqpis lluchkaykurqan, hinashi kunkanpita chikpikaarirqan shiraka hananmanshi shawaraykaanaq. Patsa pasashqa kaypaqtinnaqa, atuqshi rumiman tikranaq. Chayyaq urachaw, mayuchaw, llapan hatiranqankuna, Maryachapa, mayu hananchaw shumaq rikakaq. Maryachashi shumaq shipash wakinpitapis kanaq."
"Hirka Chaparrí Chaparrí, Yanawanka anawanka hirkawan, chikinakurinqanpita kawan, chikinakurinqanpita willakuynin","Hirka Chaparrí, Lambayeque suyuchawmi kaykan; Kashamarka suyuwanmi qaqaraykan. Yanawanka hirkata Kashamarka suyuchawmi tarikan. Ishkan hirkakunashi karuchaw tarikaarinaq. Achka kutinashi pasanaq, ishkan hirkakuna kanankama chikinakarin, ashllinakarinpis. Chaparyuqpa ayanshi pamparaykaanaq hirka Chaparrí nishqanchaw. Chayshi riqishqa (wiraqucha) runa kanaq; payshi markanta kamachikunaq: Chongoyape, Pátapo, Combo, Tullipe, Almendral nishqankunata. Kay markakunatashi Shongoyapu nipakuq. Chayshi kanaq: “ñampu shunqu”, “alli shunqu”, “mana yatana shunqu”. Chaparyuq manashi kamachikuqllatsu kanaq, payshi hampikuqpis kanaq; payshi llapan runakunapa yachaynintashi yachaq; payllashi musyaq imanawpa ima aykatapis yurinqanta; musyaqshi magia blanca nishqanta; chaywanshi hupayninta hatunyaachinaq. Chaparyuqshi wasiyuq kanaq; chaychawshi alli yachapakunanta mañakuq; chay wasishi Hirka Mulato nishqanchaw kaykaanaq; chay hirka rumikunachaw, ima aykatapis llaqllachirqun, mana qunqapakunanpaq. Huk kaq hirkachawshi yachaq, Yanawanka hirka; shutinshi Yanawanka kaq; kay runashi magia negra nishqanta musyaq tukuq. Huk niraq hirkakunatashi muchaq, paykunashi ima aykatapis ushachipakuq, chikishi kapakunaq. Ishkan hampikuqkuna manashi alli rimakariqtsu. Rurayninkunapis huknawpami kanaq, chayraykur ishkan chiqnikariq; manashi chayllachaw kanaq, runa qatiranqankunapis chiqnikaariqshi. Hampikuqkuna huk kaq yachanqanman aywapakunaq, chayshi wakin runakunata qatipananpaq ashipakuq. Huk hunaqshi Yanawanka runankunawan Chaparyuqta llapan yanapanqan runata taripaanaq; chayshi Chaparyuqta wañuchipakunaq, niykur iiqus hachata apakarinaq llallinqanpita. Niykurshi chay iiqus hachata Yanawanka hirkaman muruykaarinaq; chaytashi kikin Yanawanka murunaq. Chaymi shutinnin nin: “yana hupay”, “yana pacha”. Chaparyuq runa qatiranqankunashi kamachikuqninpa ayatan tumapakunaq, niykurshi tayta intita kawarimunanpaq mañakurinaq. Tarirqarinaqshi. Hukpitashi Chaparyuq kawarimunaq, niykurshi llapan runakunata shuntanaq, chaypita Yanawankamanshi awapakunaq. Yanawankashi, llapan yanapaq runankunawan upyapakunaq; chayshi llapan shinkakarinaq. 124 Chaparyuq manashi wañuchirqatsu kay runakunata, tikrachinaq rumimanshi. Manashi runakuna wañuchir alli aywanman karqan, chayshi payqa yupay kawarimunanta manchaq. Chaypitami kanankama yachachipakun, imanirmi Chaparrí hirka, Yanawanka hirkapa chawpinchaw ichik hirkakuna kan. Chay hirkakunatashi shutipakunaq: ichik yana hirkakuna nir. Chaparyuq wañunaq, chayshi shunqunta kurkunpita hurqupakunaq, niykur huk laaduchaw pampakunaq, hana Chaparrí hirkamanshi pampapakunaq. Chaymi huk rumi tikrashqa shunqu yupay, kanankamami rikakan. Chaynawshi pampapakunaq kamachikuq Chaparyuqta. Huk kuchushi shunqunpa, hana patsashi rikaykan, chayshi llapan munayninkunata tayta inti mana pishichinanpaq. Hirka Yanawanka, payshi huk niraq rikakan. Ruminkunashi yana niraq rikakan, imaypis hirkankunachaw yana pukutay huntashi kan. Marka yachaq runakuna, manashi chaypa aywapakuntsu, manashi rikaykarinpistsu. Patsa tsaqaptinnashi ishkan hirkakuna amata ashllinakarin, ima aykatapis ninakurinshi. Chaparyuq iiqus hacha Yanawanka apakunqanpitashi ashllin. Yanawanka rumi tikrachinqanpita Chaparyuqta ashllin; ichik yana hirkakunapis Chaparyuqta rumi tikrachinqanpita ashllin. Chaymi kanqa kay ashllinakuy, manami imaypis ushankanqatsu, patsa ushakanqankama chaynawllashi ashllinakarinqa. Manami yanqatsu ashllinakuynin. Kay ashllinakuymi pimi allita ruran, pimi lluta ruran."
Chay lluqlla hunaq I,"Tayta Teólo Navarro runapa qiruruqninchaw (ruyrunchaw), muyashqa wayrallapis puchushqa haqikaarin. Lluqlla kashqanpita wasinpis pampayashqami kaykan —chiki yaku— llapanta huchuchurkunaq (huchukurkunaq). Runakunapis yanaqallami arkapakunaq (qawaamunaq). Pullan kaq runakuna pirqapakunaq, pullanninkuna rikayllata yanapaq, allichaa nir, chaqchapan: —Shumaq kallpakuykur sharkukuytami atipanki. Chaynaw kashqa: Sapa sapalla manchakaptin payta nipaq: —Tayta Tofe wasiykipa pirqa hiruruqninta pirqachiq, lluqlla shamunqa… Chaynaw nipaptinshi payqa shumaq asikuq. Imatapis rimarkamunanpaq kutichiqraq: —Lluqllapis shamutsun, apamaatsun, aywaykashqachaw lakisapis (llakikuypis) ushakanqa. Rimaqllashi rimaq. Kay markanchikchawqa, lakisawanpis, llapanwanpis kushishqami kawakaarinchik. Wasinta sharkachir (ichirkachir), shumaq qatarkachir llapan aruyta ushapakurirna, shumaq takikunawanraq qachwapakuyaq, llushtuypa llushtur pampapis shumaq tanakananyaq (pampatsanqanyaq). Niykurqa payshi ninaq: —Pitaq kanan qallaykachin wasi rurayta. Kay hina nakayta. Payqa chukutashi awhawan ruranaq punkun wasinllachawmi. Chukuta hurmawanshi ruranaq. Takipayllapa, shukapallanpa hunaq hunaqshi chukuta ruranaq; patsapis tsaqanqankama shumaq shukapallanpa ruranaq. Tayta Tofe manchakashqa yakuta, tamyata rikaykur, usya patsapa chawpinchaw qiruruykachaypa rikapan yaku wiñaqta. Chaychawmi payqa nin: —¡Chay hinachi kakun! ¿Imanirtaq manchakushaq? Kampana shumaq waqaptin willakaykamun yaku yarqamushqanta. Chayshi tayta Tofe wiwyaylla aywaq rikaananpaq. Chaychawshi wasiq hinalla ichiraykaanaq; yaku aywaq wasi kuchunllanpa. I 126 Chay tsaqayshi, manashi kanmantsu. Sacristan manashi shumaq willakaramunmantsu, rikran pakiykuptinpis, hina kampanata pakiptinpis. Adelaida Suarespa alli hunaqninchaw manachi kanmantsu. Shumaq raymichaw, Adelaida Suarespa, manashi imapis kanmantsu, paypa shumaq hunaqnin kanaq. Tayta kamakuqpa wawanmi kanaq. Tayta Tofe nirqan: —Upushun, upushun, waraymi ushakaashun, wañushun. Paytaqa rikanki kaq, shumaq kushishtami. Grimalda pachasapa warminpis, chaychawmi kaykaanaq, kuchuchaw hamaraykan runanta pinqapar. Puntata willapa chaamunaq, niykurnashi Julian Mayta yarqamushqa qinchapita qaparaykar: —¡Yaku yaykaykaamun!... ¡Rumita apaykaamun!... Chayta, wakinllannashi mayapakunaq. Yakushi chaakaramushqa, wasipa punkunkama yaykunaq. Manashi manchakankimantsu. Apuraypa apurar yakushi hiqarinaq imatapis uquraykar. Chayraq yarpachapakunqanchik, mana kaasupashqa kaasushqa. Wasichaw alliq makinchaw (allawkachaw) tukapakuqkuna (muusikuqkuna), shinkashqa hitarpaykan mana imatapis maakushpa, asir kaykaanaq. Ñuqaqa maypa hapashqaatapis manami musyarqaatsu. Shumaq tsaqukashqa kaykaanaq ichuq kaq wasi. Llapanchikta shumaq manchakachimashqanchik. Lampawan, piikuwan aruraykar runakunaqa churanakushqa, kaypa wakpa ichuq wasikunaman yakuqa timpuypa timpumuq. Yanukuna wasiran karqan, shumaq waqakuypaq. Hirka yaku taquypa taqur (qarpuypa) ushashqa. Llapan patsachaw yaku hanayaq tallpimushqa (pillchimushqa), mikuykunatapis nitir ushashqa. Uywakunapis qishpinanpaq kaykaptin pirqakunapis huchukanaqnashi. Chaychaw warmikuna: Eulalia Espinoza, payqa shumaq qaparaq, ruwakuq tayta kamachikuqta. Runakunaqa kamashqannaw kashunnachi. Imanawpis kashunnachari. Mana qukaqnachaw shumaq manchanaypaq niraq karqan. Kanchakunapis, kikillannami ishkikuq. Antonio Ebúsquez, pay kikillan qapariq, kayta nir: ¡Imata rurashun! —¡Chay punkuta pakipakuy, hitapakuy yaku aywakunanpaq! 127 Tamyashi paytaq lluta katsiq; tamya mayu yakunaw shakamuq. Patsa yañawrayamuptin, ñuqanchik mana ima ruraytapis atiparqaraqtsu. Shumaq warakayllapa illapakunapis uraamuq, pashtaraykaraq paqraq paqraq nir. Llapan naanikunapa kanchakunapa lluqlla yarpuq, punku yaykuna yantaman tikranaq. Grimaldatapis rikashqa kanchik, maray hananchaw nanayninwan shumaq waqaykaqta. Tayta Yaya kamakuqta shumaq ruwakunaq."
Chay lluqlla hunaq II,"Yakupita, tsaqaypita, shukukuypita, wayrapita, tayta Tofepa wasintanashi huchupakunaq. Amataqshi qapariq Grimalda, chayshi Roque Barrera yanaparkunaq; warmishi churana hanaykichaw shaaraykaanaq, chaynashi pirqa ishkiykunaq. Toribia kaykashqa kushishqa kushishqalla, munanqannawlla imanawpapis yanapaq. Roquepis, imanawpapis, miisa nishqanta charipaariq Grimaldata. Toribiapis allpayashqa makinwan rikranta patikurkur (siprarkur) aywashqa, Roqueta yanapananpaq. —¡Qam yanapamay! ¡Mamay Tulli, qampis yanapaykullay ari!, chaynashi yakupis chaanaq, hukpita pirqata huchurachiyarqan. Chaypitanashi, mama Toribia, mana asiykurlla pilltakunqan aqchantashi kachachirkunaq, niykur kuyaq, qaparanqan itita (llullu wamrata) chuchunman shuntanaq. Itishi waqaq, qapariypa qaparir, chay qapariyninwan ñuqanchik hukpita kawarimushqanchik. Mamantapis kawarimunmanchi; payshi manaraqpis munaptin wañunaq. Patsaypanami lakisalawan (llakikuywan) upikashqa. Llakisallamanshi llapan tikranaq, aqullashi llapanchaw rikakaq. Chaynashi manana tamyanaqnatsu. Lluqllapis ichikllanami kashqa. Chaypis mayapakuqraq kanchik. Lluqlla qaparaypa shamushqanta, upikaypana aywaykaanaq. Niykurqa, ashiytana qallaykarishqa: —¡Makshi!... ¡Mama Brigida!... ¡Tayta Lázaro! Shutinkunatapis mayapakuq, niykur rimapakuq nir: Kaychawnami kaykaa nipakuq, alli kaykaqnawna. Chayta manapis musyarraq, tayta Tofe, Grimaldata, ashiq. Sawanpa, ruqu punkunta yaku apanaq, chimpa kaq chakrakama. Chaynawmi kaykaanaq hamakunapis, qawaakunapis, shikaraakunaq (witsiraakunaq) kaypa wakpapis. 128 Demetrio López nin: Kuchi kaykaamun Vilcabamba yaykurinanchaw. Pirqakunapis, muruyninchikkunapis shumaq charpakashqami kaykaanaq. Pitakunapis (baúl nishqan) trankakashqa yurakunachaw kaykaanaq. Chaychawmi kaykan Jacinto Navarro runapa marayninpis, pachakkama rumikuna awkillunchikuna aqashqankuna. Wakinkunapis musyapakunaq, tayta Tofe chamuptinraq, payqa warmin wañushqata rikranchaw chaachimunaq. Qipanchaw Mama Toribia itinwan, chayraq yuripakushqa wañushqa chaanaq. Kay ishkay willapa, ñuqanchikkunapa karqan shumaq lakisa, shunqunchikkunapis imanawparaqchi nanarqan. Tayta Nicolás Arosemena pichqayninchaw, manami Roquespis asichiyta munaqnatsu, wasinchaw lakisalawan (llakishqa) kanaq. Ruri wasipa kuchunchaw, tayta Teólo aksaypa aksar kaykaanaq. Chay tsaqay mana alli wayra quykunaq. Laqlanpis (chakallwanpis) tsakikunaq. Turwatashqanawpis (piñashqanawpis) kaykaanaq, laqlanpis shumaq ayratashqa kutipaq. ¡Piraq ninman kar!... ¡Pitaq ninman kar! Patsaypa: Pichqaypis patsayllapami kashqa. Cafelawan pichqakashqa. ¡Imanawtaq yarpashqa wañuyta! ¡Ayka shutikunataq karqan? Eladio Amaro, Fortunato Rojas, Pedro Tintush. ¡Manami imaypis chikikuq runa! ¡Mayna, aywakarinaqna! Wañuyshi mayashqa wañuyta. Shumaq llakishqa shunqunpis nanananyaq, patsa kuyuynaw. Kukapis, shaktapis manami qukashqatsu chay tsaqay. Chaypita patsay, tayta Tofe, wañunaykaq, hupayniraq chaychaw kaykashqa. —Chuku hirakuqshi kanaq —chaytami nipakun. Patsanchik quyushqanyaq runakuna imaykitapis rimakaarin. —¡Llaqllami pampaman ishkishqa! —¡Ruku chuku hiraqkuq! Manami pipis musyantsu pay musyashqanta. Imayllapis payqa…"
